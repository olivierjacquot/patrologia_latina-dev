<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title>Patrologiae Cursus Completus. Series Latina (PL)</title>
				<sponsor>University of Leipzig</sponsor>
				<funder>European Social Fund Saxony</funder>
				<principal>Gregory Crane</principal>
				<respStmt>
					<persName xml:id="Jouve">Jouve</persName>
					<resp>OCR-ed, corrected and encoded the text</resp>
				</respStmt>
				<respStmt>
					<persName>Greta Franzini</persName>
					<resp>Project Manager (University of Leipzig)</resp>
				</respStmt>
				<respStmt>
					<persName>Simona Stoyanova</persName>
					<resp>Project Assistant (University of Leipzig)</resp>
				</respStmt>
				<respStmt>
					<persName>Bruce Robertson</persName>
					<resp>Technical Advisor (Mount Allison University)</resp>
				</respStmt>
				<respStmt>
					<persName xml:id="oj">Olivier Jacquot</persName>
					<resp>Contributor (Bibliothèque nationale de France)</resp>
				</respStmt>
			</titleStmt>
			<publicationStmt>
				<authority>University of Leipzig</authority>
				<idno type="filename">PL40.xml</idno>
				<availability>
					<licence target="https://creativecommons.org/licenses/by-sa/4.0/">Available
						under a Creative Commons Attribution-ShareAlike 4.0 International
						License</licence>
				</availability>
				<date>2014</date>
				<publisher>University of Leipzig</publisher>
				<pubPlace>Germany</pubPlace>
			</publicationStmt>
			<sourceDesc>
				<listBibl xml:lang="la">
					<biblStruct>
						<monogr>
							<editor>
								<persName>
									<name xml:lang="fr">Jacques Paul Migne</name>
								</persName>
							</editor>
							<author ref="http://data.perseus.org/catalog/urn:cts:latinLit:stoa0040"
								>Augustinus</author>
							<title>De Diversis Quaestionibus LXXXIII Liber Unus</title>
							<title>De Diversis Quaestionibus Ad Simplicianum. Monitum</title>
							<title>De Diversis Quaestionibus Ad Simplicianum</title>
							<title>De Octo Dulcitii Quaestionibus</title>
							<title>De Fide Rerum Quae Non Videntur. Monitum</title>
							<title>De Fide Rerum Quae Non Videntur</title>
							<title>De Fide. Spe Et Charitate. Admonitio</title>
							<title>De Fide. Spe Et Charitate</title>
							<title>De Agone Christiano</title>
							<title>De Catechizandis Rudibus</title>
							<title>Sermones. De Symbolo Ad Catechumenos. Admonitio</title>
							<title>Sermones. De Symbolo Ad Catechumenos</title>
							<title>Sermones. De Symbolo Sermo Ad Catechumenos</title>
							<title>Sermones. De Symbolo Ad Catechumenos Sermo Alius</title>
							<title>Sermones. De Symbolo Ad Catechumenos Sermo Alius II</title>
							<title>Sermones. Sermo De Disciplina Christiana</title>
							<title>Sermones. De Cantico Novo Et De Redditu Ad Coelestem
								Patriam</title>
							<title>Sermones Dubii. De Cultura Agri Dominici</title>
							<title>Sermones Dubii. De Cataclysmo Sermo Ad Catechumenos</title>
							<title>Sermones Dubii. Sermo De Tempore Barbarico</title>
							<title>Sermones. De Utilitate Jejuni Sermo</title>
							<title>Sermones. De Urbis Excidio</title>
							<title>Viginti Unius Sententiarum</title>
							<title>Dialogus Quaestionum LXV [Incertus]</title>
							<title>De Fide Ad Petrum Sive De Regula Verae Fidei [Incertus]</title>
							<title>De Spiritu Et Anima [Incertus]</title>
							<title>De Substantia Dilectionis [Incertus]</title>
							<title>De Diligendo Deo [Incertus]</title>
							<title>Soliloquiorum Animae Ad Deum [Incertus]</title>
							<title>Meditationum [Incertus]</title>
							<title>De Contritione Cordis</title>
							<title>Manuale [Incertus]</title>
							<title>Speculum [Incertus]</title>
							<title>Spectaculum Peccatoris [Incertus]</title>
							<title>De Triplici Habitaculo [Incertus]</title>
							<title>Scala Paradisi [Incertus]</title>
							<title>Cognitio Vitae [Incertus]</title>
							<title>De Vita Christiana [Incertus]</title>
							<title>De Salutaribus Documentis [Incertus]</title>
							<title>De Duodecim Abusionum Gradibus [Incertus]</title>
							<title>Tractatus De Septem Vitiis Et Septem Donis Spiritus Sancti
								[Incertus]</title>
							<title>De Sobrietate Et Castitate [Incertus]</title>
							<title>De Vera Et Falsa Poenitentia Ad Christum Devotam</title>
							<title>De Antichristo [Incertus. Adso Derviensis]</title>
							<title>Psalterium [Incertus]</title>
							<title>Cantici Magnificat Expositio [Incertus]</title>
							<title>De Assumptione Beatae Mariae Virginis [incertus]</title>
							<title>De Visitatione Infirmorum [Incertus]</title>
							<title>De Consolatione Mortuorum [Incertus. Joannes
								Chrisostomus]</title>
							<title>De Rectitudine Catholicae Conversationis Tractatus
								[Incertus]</title>
							<title>Sermo De Symbolo [Incertus]</title>
							<title>In Psalmum XLI Ad Neophytos [Incertus]</title>
							<title>Sermo De Eo Quod Neophytis Ex Oleo Sancto Aures Et Nares A
								Sacerdotibus Illiniantur [Incertus]</title>
							<title>Sermo De Mysterio Baptisimatis [ncertus]</title>
							<title>Sermo De Unctione Capitis Et De Pedibus Lavandis</title>
							<title>Tractatus De Creatione Primi Hominis [Incertus]</title>
							<title>Sermo De Vanitate Saeculi [Incertus]</title>
							<title>Sermo De Contemptu Mundi [Incertus]</title>
							<title>Sermo De Bono Disciplinae [Incertus]</title>
							<title>Sermo De Obedientia Et Humilitate</title>
							<title>Tractatus De Charitate [Incertus]</title>
							<title>Tractatus De Oratione Et Eleemosyna [Incertus]</title>
							<title>Sermo De Generalitate Eleemosynarum [Incertus]</title>
							<title>Tractatus De Duodecim Lapidibus [Incertus]</title>
							<title>Miscellanea Sententiae [Incertus]</title>
							<title>Sermones Ad Fratres In Eremo Commorantes Et Quosdam Alios
								[Incertus]</title>
							<imprint>
								<publisher>Garnier</publisher>
								<pubPlace>Paris</pubPlace>
								<date>1865</date>
							</imprint>
							<biblScope unit="volume">40</biblScope>
						</monogr>
						<ref target="http://goo.gl/59lWjf">Google Books</ref>
					</biblStruct>
				</listBibl>
			</sourceDesc>
		</fileDesc>
		<encodingDesc>
			<p>The following text is encoded in accordance with EpiDoc standards and with the
				CTS/CITE Architecture.</p>
			<p>This document is encoded in accordance with <ref target="http://capitains.github.io"
					>CapiTainS Guidelines</ref>.</p>
			<refsDecl n="CTS">
				<cRefPattern n="chapter" matchPattern="(\w+)"
					replacementPattern="#xpath(/tei:TEI/tei:text/tei:body/tei:div/tei:div[@n='$1'])">
					<p>This pointer pattern extracts chapter.</p>
				</cRefPattern>
			</refsDecl>
		</encodingDesc>

		<profileDesc>
			<langUsage>
				<language ident="la">Latin</language>
			</langUsage>
		</profileDesc>

		<revisionDesc>
			<change when="2019-02-18" who="#oj">Ajout des balises div type="textpart"
				subtype="chapter".</change>
			<change when="2019-02-18" who="#oj">Rajout des chapitres 2-31 qui étaient
				absents.</change>
			<change when="2019-02-18" who="#oj">Remplacement des "æ" par ae".</change>
			<change when="2019-02-18" who="#oj">Suppression des tirets et des espaces avant et après les balises lb correspondantes.</change>
		</revisionDesc>

	</teiHeader>
	<text>
		<body>
			<div type="edition" n="urn:cts:latinLit:stoa0040.stoa032.opp-lat2" xml:lang="lat">
				<head>
					<title type="main">S. AURELII AUGUSTINI HIPPONENSIS EPISCOPI DE AGONE CHRISTIANO
							<hi rend="italic">LIBER UNUS</hi> (a). </title>
				</head>

				<p>Hortatur et instituitad decertandum cbristiana pugna cum diabolo. llunc vincia
					nobis ac subigi,quando vincuntur cu<lb/>piditales et corp ui in servitutem
					redigitur; ipsumvero corpus servitutisubjici docet, si uos ipsossubjiciamus Deo,
					cui <lb/> creatura omnis aut voluntale servit aut necessitate. subsidio fidei
					munitamesse humanam imbecillitatem ciqueper Fi<lb/>lium Dei caruem hac um quam
					opportuao remedio subventumesse osteudit. Postea catholicae fidei capita
					singulasymbole. <lb/> comprehensa percurrens, exortas varias in eam haereses
					detegit et vari jubet.</p>

				<div type="textpart" subtype="chapter" n="1">
					<p>Corona <hi rend="italic">vincentibus</hi>promissa. <lb/>
						<hi rend="italic">Aduersarius</hi>diabolus <hi rend="italic">auxilioChristi
							vincitur.</hi> Corona. <lb/> victoriae non promittitur nisi certantibus.
						In divini* <lb/> autcm Scripturis assidue invenimus promitti nobis coronam,
						si vicerimus. Sed ne longum sit multa commemorare, apud apostolum Paulum
						manifestissime legitur: Opus perfeci, cursum consummavi, fidem servavi; jam
						superest mihi corona justitiae (II Tim. IV, 7, 8) . Debemus ergo cognoscere
						quis sit ipse adversarius, quem si vicerimus coronabimur. Ipse est enim quem
						Dominus noster prior vicit, ut etiam nos in illo permanentes vincamus. Et
						Dei quidem Virtus atque Sapientia, et Verbum per quod facta sunt omnia, qui
						Filius Dei unicus est, super omnem creaturam semper incommutabilis manet. Et
						quoniam sub illo est creatura etiam quae non peccavit, quanto magis sub illo
						est omnis creatura peccatrix? Ergo quoniam sub illo sunt omnes sancti
						Angeli, multo magis sub illo sunt omnes praevaricatores angeli, quorum
						diabolus princeps est. Sed quia naturam nostram deceperat, dignatus est
						unigenitus Dei Filius ipsam naturam nostram suscipere, ut de ipsa diabolus
						vinceretur, et quem semper ipse sub se habet, etiam sub nobis eum esse
						faceret. Ipsum significat dicens: Princeps hujus mundi missus est foras
						(Joan. XII, 31) . Non quia extra mundum missus est, quomodo quidam haeretici
						putant: sed foras ab animis eorum qui cohaerent verbo Dei, et non diligunt
						mundum, cujus ille princeps est; quia dominatur eis qui diligunt temporalia
						bona, quae hoc mundo visibili continentur: non quia ipse dominus est hujus
						mundi, sed princeps cupiditatum earum quibus concupiscitur omne quod
						transit; ut ei subjaceant qui negligunt aeternum Deum, et diligunt
						instabilia et mutabilia. Radix enim est omnium malorum cupiditas; quam,
						quidam appetentes, a fide erraverunt, et inseruerunt se doloribus multis (I
						Tim. VI, 10) . Per hanc cupiditatem regnat in homine diabolus, et cor ejus
						tenet. Tales sunt omnes qui diligunt istum mundum. Mittitur autem diabolus
						foras, quando ex toto corde renuntiatur huic mundo. Sic enim renuntiatur
						diabolo, qui princeps est hujus mundi, cum renuntiatur corruptelis, et
						pompis, et angelis ejus. Ideoque ipse Dominus jam triumphantem naturam
						hominis portans, Scitote, inquit, quia ego vici mundum (Joan. XVI, 33) .
							<note type="footnote"> ADMONITIOPP. BENEDICTINORUM. </note><note
							type="footnote"> Ad emendandum librum de AgOne Christiano, subsidio
							fuerunt Mss. praeter tres vaticanos, Gallicantseptemdecim unus la <lb/>
							primislaudandus codex, quem Germanensi nostrae bibliothecaedono dedit
							illustrissimus Dominus D. Dux Noaliensis, codex <lb/>
							itemcollegli-Navarrici Parisiensis,codex abbatiae victorinae,
							Germanensis, Corheiensis, Remensis s. Remigii vindocinen<lb/>sis,
							Lyrensis,Ulicensis s Ebrulphi. s. Michaelis in Periculo maris,
							Andegavensis S. Albini, et Andegavensiss. sergii , casa <lb/> II
							Benedicti, duo Floriacensis bibliothecae, ac totidem colbertinaequi
							aliis thuanae tuerunt et collegii Fuxensis Lova<lb/>niensium
							quoquevarianteslectionesex tribus Belgicis Mss. collectae ; II editiones
							veteres Parv., id est, Joannis Parvi, <lb/> an. 1513, Am. Amerbachii,
							Er. Erasmi, et Lov. Lovaniensium. </note><note type="footnote">
							Comparavimus <hi rend="italic">praeterea eas omnes</hi> editiones initio
							Retr. <hi rend="italic">et</hi> Confess. t. 1, memoratas. M. </note>
						<note type="footnote">: (a) Seriptusaniio 196k art paule posi. </note>
						<lb/>
						<pb n="309"/> qnam Paulus apostolus, qui maluit eas nubere, quam <lb/> uri
						(! Cor. VII, 9).</p>
				</div>

				<div type="textpart" subtype="chapter" n="2">
					<p> Quomodo vincitur diabolus. Vincuntur invisibiles potestates, ubi vincuntur
						cupiditates. Multi autem dicunt: Quomodo possumus vincere diabolum quem non
						videmus? Sed habemus magistrum, qui nobis demonstrare dignatus est quomodo
						invisibiles hostes vincantur. De illo enim dicit Apostolus: Exuens se carne,
						principatus et potestates exemplavit, fiducialiter triumphans eos in
						semetipso (Coloss. II, 15) . Ibi ergo vincuntur inimicae nobis invisibiles
						potestates, ubi vincuntur invisibiles cupiditates: et ideo quia in nobis
						ipsis vincimus temporalium rerum cupiditates, necesse est ut in nobis ipsis
						vincamus et illum qui per ipsas cupiditates regnat in homine. Quando enim
						dictum est diabolo, Terram manducabis; dictum est peccatori, Terra es, et in
						terram ibis (Gen. III, 14, 19) . Datus est ergo in cibum diabolo peccator .
						Non simus terra, si nolumus manducari a serpente. Sicut enim quod
						manducamus, in nostrum corpus convertimus, 0292 ut cibus ipse secundum
						corpus hoc efficiatur quod nos sumus: sic malis moribus per nequitiam et
						superbiam et impietatem hoc efficitur quisque quod diabolus, id est, similis
						ejus; et subjicitur ei, sicut subjectum est nobis corpus nostrum. Et hoc est
						quod dicitur, manducari a serpente. Quisquis itaque timet illum ignem qui
						paratus est diabolo et angelis ejus (Matth. XXV, 41) , det operam triumphare
						de illo in semetipso. Eos enim qui foris nos oppugnant, intus vincimus,
						vincendo concupiscentias per quas nobis dominantur. Et quos invenerint sui
						similes, secum ad poenas trahunt. </p>
				</div>

				<div type="textpart" subtype="chapter" n="3">
					<p>Daemones quomodo in coelestibus sunt, et rectores tenebrarum. Sic et
						Apostolus dicit, quod in semetipso pugnat adversus potestates exteriores.
						Ait enim: Non est nobis colluctatio adversus carnem et sanguinem, sed
						adversus principes et potestates hujus mundi, rectores harum tenebrarum,
						adversus spiritualia nequitiae in coelestibus (Ephes. VI, 12) . Coelum enim
						dicitur et iste aer, ubi venti et nubes et procellae et turbines fiunt;
						sicut etiam Scriptura dicit multis locis, Et intonuit de coelo Dominus
						(Psal. XVII, 14) ; et, aves coeli (Psal. VIII, 9) ; et, volatilia coeli
						(Matth. VI, 26) ; cum manifestum sit aves in aere volare. Et nos in
						consuetudine hunc aerem coelum appellamus: nam cum de sereno vel nubilo
						quaerimus, aliquando dicimus, Qualis est aer? aliquando, Quale est coelum?
						Hoc dixi, ne quis existimet ibi habitare mala daemonia, ubi solem et lunam
						stellas Deus ordinavit. Quae mala daemonia ideo Apostolus appellat
						spiritualia, quia etiam mali angeli in Scripturis divinis spiritus
						appellantur. Ideo autem rectores harum tenebrarum eos dicit, quoniam
						peccatores homines tenebras appellat, quibus isti dominantur. Ideo et alio
						loco dicit, Fuistis enim aliquando tenebrae; nunc autem lux in Domino
						(Ephes. V, 8) : quia ex peccatoribus justificati erant. Non ergo arbitremur
						in summo coelo habitare diabolum cum angelis suis, unde lapsum esse
						credimus. </p>
				</div>

				<div type="textpart" subtype="chapter" n="4">
					<p> Manichaeorum error de gente tenebrarum contra Deum rebellante. Sic enim
						erraverunt Manichaei, qui dicunt ante mundi constitutionem fuisse gentem
						tenebrarum, quae contra Deum rebellavit: in quo bello credunt miseri
						omnipotentem Deum non sibi aliter potuisse succurrere, nisi partem suam
						contra eam mitteret. Cujus gentis principes, sicut illi dicunt, devoraverunt
						partem Dei, et temperati sunt ut posset mundus de illis fabricari. Sic
						dicunt Deum pervenisse ad victoriam cum magnis calamitatibus et cruciatibus
						et miseriis membrorum suorum: quae membra dicunt esse commixta tenebrosis
						visceribus principum illorum, ut eos temperarent, et a furore compescerent.
						Et non intelligunt tam sacrilegam esse suam sectam, ut credant omnipotentem
						Deum non per creaturam quam fecerit, sed per ipsam naturam suam bellasse cum
						tenebris: quod nefas est credere. Neque hoc solum, sed etiam illos qui victi
						sunt, factos esse meliores, quia furor eorum compressus est: Dei autem
						naturam quae vicit, 0293 factam esse miserrimam. Dicunt etiam eam per ipsam
						commixtionem perdidisse intellectum et beatitudinem suam, et magnis
						erroribus et cladibus esse implicatam. Quam si aliquando vel totam purgari
						dicerent, magnam tamen impietatem contra omnipotentem Deum affirmarent,
						cujus partem crederent tanto tempore in erroribus et poenis esse jactatam
						sine aliquo peccati crimine. Nunc vero infelices audent adhuc dicere nec
						totam posse purgari; et ipsam partem quae purgari non potuerit, proficere ad
						vinculum, ut inde involvatur et illigetur malitiae sepulcro ; et sic ibi
						semper sit pars ipsa Dei misera, quae nihil peccavit, et affligatur in
						aeternum carcere tenebrarum . Hoc illi dicunt, ut simplices animas fallant.
						Sed quis tam simplex est, ut ista non sentiat esse sacrilega, quibus
						affirmant omnipotentem Deum necessitate oppressum esse, ut partem suam bonam
						et innocentem tantis cladibus obruendam et tanta immunditia inquinandam
						daret, et non totam liberare posset; et quod liberare non potuerit, aeternis
						vinculis colligaret? Quis ergo ista non exsecretur? quis non intelligat
						impia esse et nefanda? Sed illi quando capiunt homines, non ista prius
						dicunt; quae si dicerent, riderentur, aut fugerentur ab omnibus : sed
						eligunt capitula de Scripturis, quae simplices homines non intelligunt; et
						per illa decipiunt animas imperitas, quaerendo unde sit malum. Sicut in isto
						capitulo faciunt, quod ab Apostolo scriptum est, Rectores harum tenebrarum,
						et spiritualia nequitiae in coelestibus. Quaerunt enim deceptores illi, et
						interrogant hominem Scripturas divinas non intelligentem, unde sint in coelo
						rectores tenebrarum: ut cum respondere non potuerit, traducatur ab eis per
						curiositatem; quia omnis anima indocta curiosa est. Qui autem fidem
						catholicam bene didicit, et bonis moribus et vera pietate munitus est,
						quamvis eorum haeresim nesciat, respondet illis tamen. Nec enim decipi
						potest, qui jam novit quid pertineat ad christianam fidem, quae catholica
						dicitur, per orbem terrarum sparsa, et contra omnes impios et peccatores,
						negligentes autem etiam suos , Domino gubernante secura. </p>
				</div>

				<div type="textpart" subtype="chapter" n="5">
					<p>Spiritualia nequitiae in coelestibus, quo sensu dictum. Quoniam ergo
						dicebamus apostolum Paulum dixisse habere nos colluctationem adversus
						rectores tenebrarum et spiritualia nequitiae in coelestibus; et probavimus
						etiam istum aerem terrae proximum coelum vocari: oportet credere adversum
						diabolum et angelos ejus nos dimicare, qui gaudent perturbationibus nostris.
						Nam et ipse Apostolus alio loco diabolum principem potestatis aeris 0294
						hujus appellat (Ephes. II, 2) . Quamvis ille locus, ubi ait, Spiritualia
						nequitiae in coelestibus, possit et aliter intelligi, ut non ipsos
						praevaricatores angelos in coelestibus esse dixerit, sed nos potius, de
						quibus alio loco dicit, Conversatio nostra in coelis est (Philipp. III, 20)
						: ut nos in coelestibus constituti, id est, in spiritualibus praeceptis Dei
						ambulantes, dimicemus adversus spiritualia nequitiae, quae nos inde conantur
						abstrahere. Magis ergo illud quaerendum est, quomodo adversus eos quos non
						videmus, pugnare possimus, et vincere; ne putent stulti adversus aerem nos
						debere certare. </p>
				</div>

				<div type="textpart" subtype="chapter" n="6">
					<p>Corpus castigandum, ut diabolus et mundus vincantur. Docet itaque Apostolus
						ipse, dicens: Non sic pugno, quasi aerem caedens; sed castigo corpus meum,
						et in servitutem redigo, ne forte aliis praedicans, ipse reprobus inveniar
						(I Cor. IX, 26, 27) . Item dicit: Imitatores mei estote, sicut et ego
						Christi (Id. XI, 1) . Quare intelligendum est, etiam ipsum Apostolum in
						semetipso triumphasse de potestatibus hujus mundi, sicut de Domino dixerat
						(II Cor. II, 14, et Coloss. II, 15) , cujus se imitatorem esse profitetur.
						Imitemur ergo et nos illum, sicut hortatur, et castigemus corpus nostrum, et
						in servitutem redigamus, si mundum volumus vincere. Quia per illicitas
						delectationes suas et pompas et perniciosam curiositatem nobis dominari
						potest hic mundus, id est, ea quae in hoc mundo perniciosa delectatione
						colligant amatores rerum temporalium, et diabolo atque angelis ejus servire
						cogunt: quibus omnibus si renuntiavimus, redigamus in servitutem corpus
						nostrum. </p>
				</div>

				<div type="textpart" subtype="chapter" n="7">
					<p>Ut corpus nobis subjiciatur, subjiciamus nos ipsos Deo, cui omnis creatura
						servit, velit nolit. Justorum et injustorum in hujus vitae bonis et malis
						discrimen. Sed ne quis forte hoc ipsum quaerat, quomodo fiat ut corpus
						nostrum servituti subjiciamus; facile intelligi et fieri potest, si prius
						nos ipsos subjiciamus Deo, bona voluntate et sincera charitate. Nam omnis
						creatura, velit nolit, uni Deo et Domino suo subjecta est. Sed hoc
						admonemur, ut tota voluntate serviamus Domino Deo nostro. Quoniam justus
						liberaliter servit, injustus autem compeditus servit. Omnes tamen divinae
						providentiae serviunt: sed alii obediunt tanquam filii, et faciunt cum ea
						quod bonum est; alii vero ligantur tanquam servi, et fit de illis quod
						justum est. Ita Deus omnipotens, Dominus universae creaturae, qui fecit
						omnia, sicut scriptum est, bona valde (Gen. I, 31) , sic ea ordinavit, ut et
						de bonis et de malis bene faciat. Quod enim juste fit, bene fit. Juste autem
						sunt beati boni, et juste mali poenas patiuntur. Ergo et de bonis et de
						malis bene facit Deus, quoniam juste omnia facit. Boni sunt autem, qui tota
						voluntate Deo serviunt; mali autem necessitate serviunt: nemo enim leges
						Omnipotentis evadit. Sed aliud est facere quod lex jubet, aliud pati quod
						lex jubet. Quapropter boni secundum leges 0295 faciunt, mali secundum leges
						patiuntur. 8. Nec nos moveat quod in hac vita secundum carnem quam portant,
						justi multa gravia et aspera tolerant. Nihil enim mali patiuntur, qui jam
						possunt dicere quod ille vir spiritualis exsultat et praedicat Apostolus,
						dicens: Gloriamur in tribulationibus; scientes quoniam tribulatio patientiam
						operatur, patientia probationem, probatio vero spem, spes autem non
						confundit: quia charitas Dei diffusa est in cordibus nostris per Spiritum
						sanctum qui datus est nobis (Rom. V, 3-5) . Si ergo in hac vita, ubi tanta
						tormenta sunt, possunt boni et justi viri, cum talia patiuntur, non solum
						aequo animo tolerare, sed etiam in Dei charitate gloriari ; quid cogitandum
						est de illa vita, quae nobis promittitur, ubi nullam de corpore molestiam
						sentiemus? Quoniam non ad hoc resurget corpus justorum, ad quod resurget
						corpus impiorum: sicut scriptum est, Omnes resurgemus, sed non omnes
						immutabimur. Et ne quisquam putet non justis immutationem istam promitti,
						sed potius injustis, et eam existimet esse poenalem, sequitur et dicit: Et
						mortui resurgent incorrupti, et nos immutabimur (I Cor. XV, 51, 52) .
						Quicumque ergo mali sunt, sic ordinati sunt: quia et unusquisque sibi, et
						omnes invicem sibi nocent. Hoc enim appetunt quod perniciose diligitur, et
						quod eis facile auferri potest; et hoc sibi auferunt invicem, quando se
						persequuntur. Et ideo cruciantur quibus auferuntur temporalia, quia diligunt
						ea: illi autem qui auferunt, gaudent. Sed talis laetitia caecitas est, et
						summa miseria: ipsa enim magis implicat animam, et ad majora tormenta
						perducit. Nam gaudet et piscis, quando hamum non videns, escam devorat: sed
						cum piscator eum adducere coeperit, viscera ejus torquentur primo; deinde ab
						omni laetitia sua per ipsam escam de qua laetatus est, ad consumptionem
						trahitur. Sic sunt omnes qui de bonis temporalibus beatos se putant: hamum
						enim acceperunt, et cum illo sibi vagantur; veniet tempus ut sentiant quanta
						tormenta cum aviditate devoraverint. Et ideo bonis nihil nocent; quia hoc
						eis auferunt quod non diligunt: nam quod diligunt, et unde beati sunt,
						auferre illis nemo potest. Cruciatus vero corporis malas animas
						miserabiliter affligit, bonas autem fortiter purgat. Sic fit ut et malus
						homo et malus angelus divinae providentiae militent; sed nesciunt quid boni
						de illis operetur Deus. Non itaque pro meritis officii, sed pro meritis
						malitiae stipendiantur. </p>
				</div>

				<div type="textpart" subtype="chapter" n="8">
					<p> Omnia divina providentia gubernari. Sed ut hae animae, quae habent
						voluntatem nocendi et rationem cogitandi, sub divinis legibus ordinatae
						sunt, ne aliquid injustum quisque patiatur; ita omnia et animalia et
						corporalia in genere suo et in ordine suo divinae providentiae legibus
						subdita administrantur. Ideo Dominus dicit: Nonne duo passeres asse veneunt,
						et unus eorum non cadit in terram sine voluntate Patris vestri (Matth. X,
						29) ? Hoc enim dixit, volens ostendere quidquid vilissimum homines putant,
						0296 omnipotentia Dei gubernari. Sic enim et volatilia coeli ab eo pasci, et
						lilia agri ab eo vestiri, Veritas loquitur (Matth. VI, 26, 28, 29, 30) ,
						quae capillos etiam nostros numeratos esse dicit (Id. X, 30) . Sed quoniam
						mundas animas rationales per se ipse Deus curat, sive in optimis et magnis
						Angelis, sive in hominibus tota sibi voluntate servientibus; caetera vero
						per ipsos gubernat; verissime dici potuit etiam illud ab Apostolo, Non enim
						de bobus cura est Deo (I Cor. IX, 9) . In Scripturis enim sanctis Deus
						homines docet quomodo cum hominibus agant, et ipsi Deo serviant: quomodo
						autem agant cum pecoribus suis, ipsi sciunt, id est, quomodo salutem pecorum
						suorum gubernent usu et peritia et ratione naturali; quae quidem omnia de
						magnis sui Creatoris opibus acceperunt. Qui ergo potest intelligere quomodo
						universae creaturae conditor Deus gubernet eam per animas sanctas, quae
						ministeria ejus sunt in coelis et in terris; quia et ipsae sanctae animae ab
						ipso factae sunt, et in ejus creatura primatum tenent: qui ergo potest
						intelligere, intelligat, et intret in gaudium Domini sui (Matth. XXV, 21) .
					</p>
				</div>

				<div type="textpart" subtype="chapter" n="9">
					<p>Hortatio ad gustandam dulcedinem Dei. Si autem hoc non possumus, quamdiu
						sumus in corpore, et peregrinamur a Domino (II Cor. V, 6) , gustemus saltem
						quam suavis est Dominus, (Psal. XXXIII, 9) quia dedit nobis pignus Spiritum
						(II Cor. I, 22, et V, 5) , in quo sentiamus ejus dulcedinem: et desideremus
						ipsum vitae fontem, ubi sobria ebrietate inundemur et irrigemur, sicut
						lignum quod plantatum est secundum decursus aquarum, et dat fructum in
						tempore suo, et folia ejus non decident (Psal. I, 3) ? Dicit enim Spiritus
						sanctus: Filii autem hominum in tegmine alarum tuarum sperabunt:
						inebriabuntur ab ubertate domus tuae, et torrente voluptatis tuae potabis
						eos. Quoniam apud te est fons vitae (Psal. XXXV, 8-10) . Talis ebrietas non
						evertit mentem, sed tamen rapit sursum, et oblivionem praestat omnium
						terrenorum: sed si possumus toto affectu jam dicere, Quemadmodum desiderat
						cervus ad fontes aquarum, ita desiderat anima mea ad te, Deus (Psal. XLI, 2)
						. </p>
				</div>

				<div type="textpart" subtype="chapter" n="10">
					<p>Filius Dei propter nos homo factus. Liberum arbitrium. Quod si forte adhuc
						propter aegritudines animae, quas de saeculi amore concepit, nec gustare
						sumus idonei quam dulcis est Dominus, vel credamus divinae auctoritati, quam
						voluit esse in Scripturis sanctis de Filio suo, qui factus est ei ex semine
						David secundum carnem, sicut Apostolus loquitur (Rom. I, 3) . Omnia enim per
						ipsum facta sunt, sicut in Evangelio scriptum est, et sine ipso factum est
						nihil (Joan. I, 3) . Qui nostrae imbecillitatis misertus est; quam
						imbecillitatem non ejus opere, sed nostra voluntate meruimus. Nam Deus
						hominem inexterminabilem fecit (Sap. II, 23) , et ei liberum voluntatis
						arbitrium dedit. Non enim esset optimus, si Dei praeceptis necessitate, non
						voluntate serviret. 0297 Facile est omnino, quantum existimo: quod
						intelligere nolunt, qui catholicam deseruerunt fidem, et christiani vocari
						volunt. Nam si nobiscum fatentur naturam nostram non sanari nisi recte
						faciendo; fateantur eam non infirmari nisi peccando. Et ideo non est
						credendum animam nostram hoc esse quod Deus est: quia si hoc esset, nec sua
						voluntate, nec aliqua necessitate in deterius mutaretur ; quoniam omni modo
						incommutabilis intelligitur Deus, sed ab eis qui non in contentione et
						aemulatione et vanae gloriae cupiditate amant loqui quod nesciunt, sed
						humilitate christiana sentiunt de Domino in bonitate, et in simplicitate
						cordis quaerunt eum (Sap. I, 1) . Hanc ergo imbecillitatem nostram suscipere
						dignatus est Filius Dei, et Verbum caro factum est, et habitavit in nobis
						(Joan. I, 14) : non quia aeternitas illa mutata est, sed quia mutabilem
						creaturam mutabilibus hominum oculis ostendit, quam incommutabili majestate
						suscepit. </p>
				</div>

				<div type="textpart" subtype="chapter" n="11">
					<p> Modus liberandi hominem per Filium Dei incarnatum quam conveniens. Sunt
						autem stulti qui dicunt, Non poterat aliter Sapientia Dei homines liberare,
						nisi susciperet hominem, et nasceretur de femina, et a peccatoribus omnia
						illa pateretur? Quibus dicimus: Poterat omnino, sed si aliter faceret,
						similiter vestrae stultitiae displiceret. Si enim non appareret oculis
						peccatorum, lumen ejus aeternum utique, quod per interiores oculos videtur,
						inquinatis mentibus videri non posset. Nunc autem quia visibiliter nos
						commonere dignatus est, ut ad invisibilia praepararet, displicet avaris,
						quia non aureum corpus habuit; displicet impudicis, quia de femina natus est
						(multum enim oderunt impudici, quod concipiunt et pariunt feminae);
						displicet superbis, quod contumelias patientissime pertulit; displicet
						delicatis, quia cruciatus est; displicet timidis, quia mortuus est. Et ut
						non vitia sua videantur defendere, non in homine dicunt sibi hoc displicere,
						sed in Filio Dei. Non enim intelligunt quid sit aeternitas Dei, quae hominem
						assumpsit; et quid ipsa humana creatura, quae mutationibus suis in pristinam
						firmitatem revocabatur, ut disceremus, docente ipso Domino, infirmitates
						quas peccando collegimus, recte faciendo posse sanari. Ostendebatur enim
						nobis ad quam fragilitatem homo sua culpa pervenerit, et ex qua fragilitate
						divino auxilio liberetur. Itaque Filius Dei hominem assumpsit, et in illo
						humana perpessus est. Haec medicina hominum tanta est, quanta non potest
						cogitari. Nam quae superbia sanari potest, si humilitate Filii Dei non
						sanatur? Quae avaritia sanari potest, si paupertate Filii Dei non sanatur?
						Quae iracundia sanari potest, si patientia Filii Dei non sanatur? Quae
						impietas sanari potest, si charitate Filii Dei non sanatur? Postremo quae
						timiditas sanari potest, si resurrectione corporis Christi Domini non
						sanatur? Erigat spem suam genus humanum, et recognoscat naturam suam; videat
						quantum 0298 locum habeat in operibus Dei. Nolite vos ipsos contemnere,
						viri; Filius Dei virum suscepit. Nolite vos ipsas contemnere, feminae;
						Filius Dei natus ex femina est. Nolite tamen amare carnalia; quia in Filio
						Dei nec masculus nec femina sumus. Nolite amare temporalia; quia si bene
						amarentur, amaret ea homo quem suscepit Filius Dei. Nolite timere
						contumelias et cruces et mortem; quia si nocerent homini, non ea pateretur
						homo quem suscepit Filius Dei. Haec omnis hortatio, quae jam ubique
						praedicatur, ubique veneratur, quae omnem obedientem animam sanat, non esset
						in rebus humanis, si non essent facta illa omnia quae stultissimis
						displicent. Quem dignatur imitari vitiosa jactantia, ut ad virtutem
						percipiendam possit adduci, si erubescit imitari eum de quo dictum est
						antequam nasceretur, quod Filius Altissimi vocabitur (Luc. I, 32) , et per
						omnes jam gentes, quod negare nemo potest, Filius Altissimi vocatur? Si
						multum de nobis sentimus, dignemur imitari eum qui Filius Altissimi vocatur:
						si parum de nobis sentimus, audeamus imitari piscatores et publicanos, qui
						eum imitati sunt. O medicinam omnibus consulentem, omnia tumentia
						comprimentem, omnia tabescentia reficientem, omnia superflua resecantem,
						omnia necessaria custodientem, omnia perdita reparantem, omnia depravata
						corrigentem! Quis jam se extollat contra Filium Dei? Quis de se desperet,
						pro quo tam humilis esse voluit Filius Dei? Quis beatam vitam esse
						arbitretur in iis quae contemnenda esse docuit Filius Dei? Quibus
						adversitatibus cedat, qui naturam hominis tantis persecutionibus custoditam
						credit in Filio Dei? Quis sibi esse clausum regnum coelorum putet, qui
						cognoscit publicanos et meretrices imitatos esse Filium Dei (Matth. XXI, 31)
						? Qua perversitate non careat, qui facta et dicta intuetur et diligit et
						sectatur illius hominis, in quo se nobis ad exemplum vitae praebuit Filius
						Dei?</p>
				</div>

				<div type="textpart" subtype="chapter" n="12">
					<p>13. Christiana fides ubique viget et vincit. Itaque jam et masculi et
						feminae, et omnis aetas, et omnis hujus saeculi dignitas ad spem vitae
						aeternae commota est . Alii neglectis temporalibus bonis convolant ad
						divina. Alii cedunt eorum virtutibus qui haec faciunt, et laudant quod
						imitari non audent. Pauci autem adhuc murmurant, et inani livore torquentur;
						aut qui sua quaerunt in Ecclesia, quamvis videantur catholici, aut ex ipso
						Christi nomine gloriam quaerentes haeretici, aut peccatum impietatis suae
						defendere cupientes Judaei, aut curiositatem vanae licentiae perdere
						timentes Pagani. Sed Ecclesia catholica per totum orbem longe lateque
						diffusa, impetus eorum prioribus temporibus frangens, magis magisque
						roborata est; non resistendo, sed perferendo. Nunc vero insidiosas eorum
						quaestiones fide irridet, diligentia discutit, intelligentia dissolvit:
						criminatores palearum suarum non curat; 0299A quia tempus messis, et tempus
						arearum, et tempus horreorum caute diligenterque distinguit: criminatores
						autem frumenti sui, aut errantes corrigit, aut invidentes inter spinas et
						zizania computat. </p>
				</div>

				<div type="textpart" subtype="chapter" n="13">
					<p>14. Fides recta sit, et actio bona. Mens veritatis capax non est, nisi vitiis
						libera. Fides Ecclesiae de Trinitate. Subjiciamus ergo animam Deo, si
						volumus servituti subjicere corpus nostrum, et de diabolo triumphare. Fides
						est prima quae subjugat animam Deo; deinde praecepta vivendi, quibus
						custoditis spes nostra firmatur, et nutritur charitas, et lucere incipit
						quod antea tantummodo credebatur. Cum enim cognitio et actio beatum hominem
						faciant ; sicut in cognitione cavendus est error, sic in actione cavenda est
						nequitia. Errat autem quisquis putat veritatem se posse cognoscere, cum
						adhuc nequiter vivat. Nequitia est autem mundum istum diligere, et ea quae
						nascuntur et transeunt, pro magno habere; et ea concupiscere, et pro his
						laborare, ut acquirantur; et laetari, cum abundaverint; et timere, ne
						pereant; et contristari, cum pereunt. Talis vita non potest puram illam et
						sinceram et incommutabilem videre veritatem, et inhaerere illi, et in
						aeternum jam non moveri . Itaque priusquam mens nostra purgetur, debemus
						credere quod intelligere nondum valemus; quoniam verissime dictum est per
						prophetam, Nisi credideritis, non intelligetis (Isai. VII, 9, sec. LXX) .
						15. Fides in Ecclesia brevissime traditur, in qua commendantur aeterna, quae
						intelligi a carnalibus nondum possunt; et temporalia praeterita et futura,
						quae pro salute hominum gessit et gestura est aeternitas divinae
						providentiae. Credamus ergo in Patrem et Filium et Spiritum sanctum: haec
						aeterna sunt et incommutabilia, id est, unus Deus, unius substantiae
						Trinitas aeterna; Deus ex quo omnia, per quem omnia, in quo omnia (Rom. XI,
						36) . </p>
				</div>

				<div type="textpart" subtype="chapter" n="14">
					<p>16. Non audiendi qui tres personas negant. Nec eos audiamus, qui dicunt
						Patrem tantummodo esse, nec habere Filium, nec esse cum eo Spiritum sanctum;
						sed ipsum Patrem aliquando appellari Filium, aliquando Spiritum sanctum.
						Nesciunt enim Principium ex quo sunt omnia, et Imaginem ejus per quam
						formantur omnia, et Sanctitatem ejus in qua ordinantur omnia. </p>
				</div>

				<div type="textpart" subtype="chapter" n="15">
					<p>17. Nec audiendi qui inducunt tres deos. Nec eos audiamus, qui indignantur et
						stomachantur, quia non tres deos colendos dicimus. Nesciunt enim quid sit
						una eademque substantia; et phantasmatibus suis illuduntur, quia solent
						videre corporaliter vel animalia tria, vel quaecumque corpora tria locis
						suis esse separata: sic putant intelligendam substantiam Dei; et multum
						errant, quoniam superbi sunt; et non possunt discere, quia nolunt credere.
					</p>
				</div>

				<div type="textpart" subtype="chapter" n="16">
					<p>18. Nec illi qui negant aequalitatem et aeternitatem personarum. Nec eos
						audiamus, qui Patrem solum verum Deum et sempiternum esse dicunt; Filium
						autem non de ipso genitum, sed ab ipso factum de nihilo, et fuisse tempus
						quando non erat, sed tamen primum locum tenere in omni creatura; et Spiritum
						sanctum minoris majestatis esse quam Filium, et ipsum factum esse post
						Filium; et horum trium diversas esse substantias, tanquam aurum et argentum
						et aeramentum. Nesciunt enim quid loquantur, et de his rebus quas per oculos
						carneos videre consueverunt, vanas imagines ad disputationes suas
						transferunt. Quia revera magnum est mente conspicere generationem, quae non
						fit ex aliquo tempore, sed aeterna est; et ipsam Charitatem et Sanctitatem,
						qua Generator et Generatus ineffabiliter sibi copulantur: magnum et
						difficile est haec mente conspicere, etiamsi pacata et tranquilla sit. Non
						potest ergo fieri ut illi haec videant, qui terrenas generationes nimis
						intuentur, et ad istas tenebras addunt adhuc fumum, quem sibi contentionibus
						et certaminibus quotidianis excitare non cessant; habentes animas carnis
						affectibus diffluentes , tanquam ligna humore saginata, in quibus ignis
						fumum solum vomit et habere flammas lucidas non potest. Et hoc quidem de
						omnibus haereticis rectissime dici potest. </p>
				</div>

				<div type="textpart" subtype="chapter" n="17">
					<p>19. Fides incarnationis Christi. Negantes Christum esse Deum, non audiendi.
						Credentes ergo incommutabilem Trinitatem, credamus etiam dispensationem
						temporalem pro salute generis humani . Nec eos audiamus, qui Filium Dei
						Jesum Christum nihil esse aliud quam hominem dicunt, sed ita justum, ut
						dignus sit appellari Filius Dei. Et hos enim catholica disciplina misit
						foras; quoniam vanae gloriae cupiditate decepti, contentiose disputare
						voluerunt, antequam intelligerent quid sit Dei Virtus et Dei Sapientia (I
						Cor. I, 24) , et in principio Verbum, per quod facta sunt omnia, et quomodo
						Verbum caro factum est, et habitavit in nobis (Joan. I, 1, 3, 14) . </p>
				</div>

				<div type="textpart" subtype="chapter" n="18">
					<p>20. Nec audiendi negantes Christum habuisse verum corpus. Nec eos audiamus,
						qui non verum hominem suscepisse dicunt Filium Dei, neque natum esse de
						femina, sed falsam carnem et imaginem simulatam corporis humani ostendisse
						videntibus. Nesciunt enim quomodo substantia Dei administrans universam
						creaturam inquinari omnino non possit: et tamen praedicant istum visibilem
						solem radios suos per omnes faeces et sordes corporum spargere, et eos
						mundos et sinceros ubique servare. Si ergo visibilia munda a visibilibus
						immundis contingi possunt, et non inquinari; quanto magis invisibilis et
						incommutabilis Veritas per spiritum animam, et per animam corpus suscipiens,
						toto homine assumpto ab omnibus eum infirmitatibus nulla sui contaminatione
						liberavit? Itaque magnas patiuntur angustias, et cum timent, quod fieri non
						potest, ne humana carne Veritas inquinetur, Veritatem dicunt esse mentitam.
						Et cum ille praeceperit, dicens, Sit in ore vestro, Est, est; Non, non
						(Matth. V, 37) ; et Apostolus clamet, Non erat in illo Est et Non, sed Est
						in illo erat (II Cor. I, 19) ; isti totum corpus ejus falsam carnem fuisse
						contendunt, ut non sibi videantur imitari Christum, si non suis auditoribus
						mentiantur. </p>
				</div>

				<div type="textpart" subtype="chapter" n="19">
					<p>21. Nec negantes Christum habuisse mentem hominis. Nec eos audiamus, qui
						Trinitatem quidem in una aeterna substantia confitentur; sed hominem ipsum,
						qui temporali dispensatione susceptus est, audent dicere non habuisse
						hominis mentem, sed solam animam et corpus. Hoc est dicere, Non fuit homo,
						sed membra corporis habebat humana. Animam enim et corpus habent et bestiae,
						sed rationem non habent, quae mentis est propria. Sed si exsecrandi sunt
						illi qui eum negant humanum corpus habuisse, quod est infimum in homine;
						miror quod isti non erubescunt, qui hoc eum negant habuisse quod est optimum
						in homine. Multum enim lugenda est mens humana, si vincitur a corpore suo:
						si quidem in illo homine non reformata est, in quo ipsum corpus humanum jam
						dignitatem formae coelestis accepit. Sed absit ut hoc credamus, quod
						confinxit temeraria caecitas et superba loquacitas. </p>
				</div>

				<div type="textpart" subtype="chapter" n="20">
					<p>22. Nec dicentes illum hominem non aliter susceptum a Sapientia Dei ac
						caeteros sanctos, qui sapientes fiunt. Nec eos audiamus, qui sic dicunt ab
						illa aeterna Sapientia susceptum esse hominem, qui de virgine natus est,
						quomodo et alii homines ab ea sapientes fiunt, qui perfecte sapientes sunt.
						Nesciunt enim proprium illius hominis sacramentum, et putant hoc solum eum
						plus habuisse inter caeteros beatissimos, quod de virgine natus est. Quod
						ipsum si bene considerent, fortassis credant ideo illum hoc praeter caeteros
						meruisse, quod aliquid proprium praeter caeteros habet etiam ista susceptio.
						Aliud est enim sapientem tantum fieri per Sapientiam Dei, et aliud ipsam
						personam sustinere Sapientiae Dei. Quamvis enim eadem natura sit corporis
						Ecclesiae, multum tamen distare inter caput et membra caetera quis non
						intelligat? Si enim Ecclesiae caput est homo ille, cujus susceptione Verbum
						caro factum est, et habitavit in nobis; membra caetera sunt omnes sancti,
						quibus perficitur et completur Ecclesia. Quomodo ergo anima totum corpus
						nostrum animat et vivificat, sed in capite et vivendo sentit, et audiendo,
						et odorando, et gustando, et tangendo, in caeteris autem membris tangendo
						tantum; et ideo capiti cuncta subjecta sunt ad operandum, illud autem supra
						collocatum est ad consulendum; quia ipsius animae, quae consulit corpori,
						quodam modo personam sustinet caput; ibi enim omnis sensus apparet: sic
						universo populo sanctorum tanquam uni corpori caput est Mediator Dei et
						hominum homo Christus Jesus (I Tim. II, 5) . Et propterea Sapientia Dei, et
						Verbum in principio per quod facta sunt omnia, non sic assumpsit illum
						hominem ut caeteros sanctos; sed multo excellentius, multoque sublimius:
						quomodo ipsum solum assumi oportuit, in quo Sapientia hominibus appareret,
						sicut eam visibiliter decebat ostendi. Quapropter aliter sunt sapientes
						caeteri homines quicumque sunt, vel esse potuerunt, vel poterunt; et aliter
						ille unus Mediator Dei et hominum homo Christus Jesus, qui Sapientiae
						ipsius, per quam sapientes fiunt quicumque homines, non solum beneficium
						habet, sed etiam personam gerit. De caeteris enim sapientibus et
						spiritualibus animis recte dici potest, quod habeant in se Verbum Dei per
						quod facta sunt omnia: sed in nullo eorum recte dici potest, quod Verbum
						caro factum est, et habitavit in nobis; quod in solo Domino nostro Jesu
						Christo rectissime dicitur. </p>
				</div>

				<div type="textpart" subtype="chapter" n="21">
					<p>23. Nec audiendi qui solum corpus a Verbo susceptum dicunt. Nec eos audiamus,
						qui solum corpus humanum susceptum esse dicunt a Verbo Dei, et sic audiunt
						quod dictum est, Et Verbum caro factum est, ut negent illum hominem vel
						animam vel aliquid hominis habuisse, nisi carnem solam. Errant enim multum;
						nec intelligunt ideo carnem solam nominatam esse in eo quod dictum est,
						Verbum caro factum est, quia hominum oculis, propter quos facta est illa
						susceptio, caro sola potuit apparere. Nam si absurdum est et valde indignum
						ut humanum spiritum homo ille non habuerit, sicut superius tractavimus;
						quanto magis absurdum et indignum est ut nec spiritum, nec animam habuerit,
						et hoc solum habuerit quod etiam in pecoribus vilius est et extremius, id
						est corpus? A nostra ergo fide etiam ista impietas excludatur, totumque
						hominem atque perfectum a Verbo Dei susceptum esse credamus. </p>
				</div>

				<div type="textpart" subtype="chapter" n="22">
					<p>24. Nec qui corpus Christi negant formatum de femina, et dicunt sic factum,
						ut illud quo Spiritus apparuit in columba. Per feminam mors, per feminam
						vita. Nec eos audiamus, qui tale corpus Dominum nostrum habuisse dicunt,
						quale apparuit in columba quam vidit Joannes Baptista descendentem de coelo
						et manentem super eum in signo Spiritus sancti. Ita enim persuadere conantur
						Filium Dei natum non esse de femina: quia si carnalibus oculis eum oportebat
						ostendi, potuit, inquiunt, sic assumere corpus, quomodo Spiritus sanctus.
						Non enim et columba illa de ovo nata est, aiunt; et tamen humanis oculis
						potuit apparere. Quibus primum illud respondendum est, quod ibi legimus in
						specie columbae apparuisse Joanni Spiritum sanctum (Matth. III, 16) , ubi
						legimus etiam Christum natum esse de femina (Id. I, 20, 25) ; et non oportet
						in parte credere Evangelio, et in parte non credere. Unde enim credis in
						columbae specie demonstratum esse Spiritum sanctum, nisi quia in Evangelio
						legisti? Ergo et ego inde credo Christum natum de virgine esse, quia in
						Evangelio legi. Quare autem Spiritus sanctus non est natus de columba,
						quemadmodum Christus de femina, illa causa est, quia non columbos liberare
						venerat Spiritus sanctus, sed hominibus significare innocentiam et amorem
						spiritualem, quod in columbae specie visibiliter figuratum est. Dominus
						autem Jesus Christus, qui venerat ad homines liberandos, in quibus et mares
						et feminae pertinent ad salutem, nec mares fastidivit, quia marem suscepit;
						nec feminas, quia de femina natus est. Huc accedit magnum sacramentum, ut
						quoniam per feminam nobis mors acciderat, vita nobis per feminam nasceretur:
						ut de utraque natura, id est feminina et masculina, victus diabolus
						cruciaretur, quoniam de ambarum subversione laetabatur; cui parum fuerat ad
						poenam si ambae naturae in nobis liberarentur, nisi etiam per ambas
						liberaremur. Neque hoc ita dicimus, ut Dominum Jesum Christum dicamus solum
						verum corpus habuisse, Spiritum sanctum autem fallaciter apparuisse oculis
						hominum: sed ambo illa corpora, vera corpora credimus. Sicut enim non
						oportebat ut homines falleret Filius Dei, sic non decebat ut homines
						falleret Spiritus sanctus: sed omnipotenti Deo, qui universam creaturam de
						nihilo fabricavit, non erat difficile verum corpus columbae sine aliorum
						columborum ministerio figurare, sicut ei non fuit difficile verum corpus in
						utero Mariae sine virili semine fabricare; cum natura corporea et in
						visceribus feminae ad formandum hominem, et in ipso mundo ad formandam
						columbam imperio Domini voluntatique serviret. Sed stulti homines, et
						miseri, quod aut ipsi facere non possunt, aut in vita sua nunquam viderunt,
						etiam ab omnipotente Deo fieri potuisse non credunt. </p>
				</div>

				<div type="textpart" subtype="chapter" n="23">
					<p>25. Non audiendi, qui Filium Dei creaturam dicunt, quia passus est. Filium
						Dei sine divinitatis mutatione passum esse. Nec eos audiamus qui propterea
						volunt cogere ut inter creaturas Filium Dei numeremus, quia passus est.
						Dicunt enim: Si passus est, mutabilis est; et si mutabilis est, creatura
						est, quia Dei substantia non potest immutari. Cum quibus etiam nos dicimus
						et Dei substantiam commutari non posse, et creaturam esse mutabilem. Sed
						aliud est esse creaturam, et aliud suscipere creaturam. Filius ergo
						unigenitus Dei, qui est Virtus et Sapientia Dei, et Verbum per quod facta
						sunt omnia, quia immutari non potest omnino, suscepit humanam creaturam,
						quam lapsam erigere, atque inveteratam renovare dignatus est. Nec in ea per
						passionem ipse in deterius commutatus est, sed eam potius per resurrectionem
						in melius commutavit. Nec propterea Verbum Patris, id est unicum Dei Filium,
						per quem facta sunt omnia, negandum est natum et passum esse pro nobis. Et
						martyres enim passos dicimus et mortuos propter regna coelorum; nec tamen in
						ea passione et morte animae eorum occisae sunt. Dicit enim Dominus: Nolite
						timere eos qui corpus occidunt, animae autem nihil possunt facere (Matth. X,
						28) . Sicut ergo martyres passos et mortuos dicimus in corporibus quae
						portabant, sine animarum interfectione vel morte; sic Filium Dei passum et
						mortuum dicimus in homine quem portabat, sine divinitatis aliqua
						commutatione vel morte. </p>
				</div>

				<div type="textpart" subtype="chapter" n="24">
					<p>26. Non audiendi, qui negant tale corpus Domini resurrexisse, quale fuerat
						sepultum. Nec eos audiamus, qui negant tale corpus Domini resurrexisse,
						quale positum est in monumento. Si enim tale non fuisset, non ipse dixisset
						post resurrectionem discipulis: Palpate, et videte, quoniam spiritus ossa et
						carnem non habet, sicut me videtis habere (Luc. XXIV, 39) . Sacrilegum est
						enim credere Dominum nostrum, cum ipse sit Veritas, in aliquo fuisse
						mentitum. Nec nos moveat quod clausis ostiis subito eum apparuisse
						discipulis scriptum est (Joan. XX, 26) , ut propterea negemus illud fuisse
						corpus humanum, quia contra naturam hujus corporis videmus esse per clausa
						ostia intrare. Omnia enim possibilia sunt Deo (Matth. IX, 26) . Nam et
						ambulare super aquas contra naturam hujus corporis esse manifestum est; et
						tamen non solum ipse Dominus ante passionem ambulavit, sed etiam Petrum
						ambulare fecit (Id. XIV, 25, 29) . Ita ergo et post resurrectionem de
						corpore suo fecit quod voluit. Si enim potuit ante passionem clarificare
						illud sicut splendorem solis (Id. XVII, 2) ; quare non potuit et post
						passionem ad quantam vellet subtilitatem in temporis momento redigere, ut
						per clausa ostia posset intrare? </p>
				</div>

				<div type="textpart" subtype="chapter" n="25">
					<p>27. Nec negantes corpus Christi sublatum in coelum. Nec eos audiamus, qui
						negant ipsum corpus secum levasse in coelum Dominum nostrum, et commemorant
						in Evangelio quod scriptum est, Nemo ascendit in coelum, nisi qui de coelo
						descendit (Joan. III, 13) ; et dicunt, quia corpus non descendit de coelo,
						non potuisse ascendere in coelum. Non enim intelligunt, quoniam corpus non
						ascendit in coelum: Dominus enim ascendit, corpus autem non ascendit, sed
						levatum est in coelum illo levante qui ascendit. Si enim quis descendat,
						verbi gratia, de monte nudus, cum autem descenderit, vestiat se, et vestitus
						iterum ascendat, recte utique dicimus, Nemo ascendit, nisi qui descendit:
						nec vestem consideramus quam secum levavit, sed ipsum qui vestitus est,
						solum dicimus ascendisse. </p>
				</div>

				<div type="textpart" subtype="chapter" n="26">
					<p>28. Nec negantes Christum sedere ad dexteram Patris. Dextera et sinistra Dei
						quid sit. Nec eos audiamus, qui negant ad dexteram Patris sedere Filium.
						Dicunt enim: Numquid Deus Pater habet latus dextrum aut sinistrum, sicuti
						corpora? Nec nos hoc de Deo Patre sentimus: nulla enim forma corporis Deus
						definitur atque concluditur. Sed dextera Patris est beatitudo perpetua, quae
						sanctis promittitur ; sicut sinistra ejus rectissime dicitur miseria
						perpetua, quae impiis datur: ut non in ipso Deo, sed in creaturis hoc modo,
						quo diximus, intelligatur dextera et sinistra. Quia et corpus Christi, quod
						est Ecclesia, in ipsa dextera, hoc est in ipsa beatitudine futurum est,
						sicut Apostolus dicit, quia et simul nos suscitavit, et simul sedere fecit
						in coelestibus (Ephes. II, 6) . Quamvis enim corpus nostrum nondum ibi sit,
						tamen spes nostra jam ibi est. Propterea et ipse Dominus post resurrectionem
						jussit discipulis quos piscantes invenit, ut in dexteram partem mitterent
						retia. Quod cum fecissent, ceperunt pisces, qui omnes magni erant (Joan.
						XXI, 6-11) , id est, justos significabant, quibus dextera promittitur. Hoc
						significat, quod etiam in judicio dixit se agnos ad dexteram, haedos autem
						ad sinistram esse positurum (Matth. XXV, 33) . </p>
				</div>

				<div type="textpart" subtype="chapter" n="27">
					<p>29. Nec audiendi negantes judicium futurum. Nec eos audiamus, qui negant diem
						judicii futurum, et commemorant quod in Evangelio scriptum est, eum qui
						credit in Christum, non judicari; qui autem non credit in illum, jam
						judicatum esse (Joan. III, 18) . Dicunt enim: Si et ille qui credit, non
						veniet in judicium, et ille qui non credit, jam judicatus est; ubi sunt quos
						judicaturus est in die judicii? Non intelligunt sic loqui Scripturas, ut
						praeteritum tempus pro futuro tempore insinuent: sicut supra diximus, quod
						Apostolus dixit de nobis, quod simul nos sedere fecit in coelestibus, nondum
						factum est; sed quia certissime est futurum, ita dictum est quasi jam factum
						sit. Sicut et ipse Dominus discipulis dixit, Omnia quae audivi a Patre meo,
						nota feci vobis (Id. XV, 15) : et paulo post dicit, Multa habeo vobis
						dicere; sed non potestis illa portare modo (Id. XVI, 12) . Quomodo ergo
						dixerat, Omnia quae audivi a Patre meo, nota feci vobis, nisi quia illud
						quod per Spiritum sanctum certissime facturus erat, quasi jam fecisset,
						locutus est? Sic ergo cum audimus, Qui credit in Christum, non veniet in
						judicium; intelligamus quia non veniet ad damnationem. Dicitur enim judicium
						pro damnatione, sicut dicit Apostolus, Qui non manducat, manducantem non
						judicet (Rom. XIV, 3) : id est, non de illo male existimet. Et Dominus
						dicit; Nolite judicare, ne judicetur de vobis (Matth. VII, 1) . Non enim
						tollit nobis intelligentiam judicandi, cum et propheta dicat, Si vere
						justitiam diligitis, recta judicate, filii hominum (Psal. LVII, 2) ; et ipse
						Dominus dicat, Nolite judicare personaliter, sed justum judicium judicate
						(Joan. VII, 24) . Sed illo loco ubi vetat judicare, illud admonet, ne
						damnemus aliquem, cujus vel cogitatio nobis non est aperta, vel nescimus
						qualis postea sit futurus. Sic ergo cum dixit, ad judicium non veniet; hoc
						dixit, quia non veniet ad damnationem. Qui autem non credit, jam judicatus
						est (Id. III, 18) ; hoc dixit, quia jam damnatus est praescientia Dei, qui
						novit quid immineat non credentibus. </p>
				</div>

				<div type="textpart" subtype="chapter" n="28">
					<p>30. Nec qui dicunt Spiritum promissum venisse in Paulo, aut Montano, etc. Nec
						eos audiamus, qui dicunt Spiritum sanctum, quem in Evangelio Dominus
						promisit discipulis, aut in Paulo apostolo venisse, aut in Montano et
						Priscilla, sicut Cataphryges dicunt, aut in nescio quo Manete vel Manichaeo,
						sicut Manichaei dicunt. Tam enim caeci sunt isti, ut Scripturas manifestas
						non intelligant; aut tam negligentes salutis suae, ut omnino non legant.
						Quis enim, cum legerit, non intelligat vel in Evangelio quod post Domini
						resurrectionem scriptum est, dicente Domino, Ego mitto promissum Patris mei
						in vos; vos autem sedete hic in civitate, quousque induamini virtute ex alto
						(Luc. XXIV, 49) ? Et in Actibus Apostolorum, posteaquam Dominus abscessit a
						discipulorum oculis in coelum, decem diebus peractis, die Pentecostes non
						attendunt apertissime venisse Spiritum sanctum; et cum essent illi in
						civitate, sicut eos ante monuerat, implevisse illos, ita ut loquerentur
						linguis. Nam diversae nationes quae tunc aderant, unusquisque audientium
						suam linguam intelligebant (Act. II, 1-11) . Sed isti homines decipiunt eos
						qui negligentes catholicam fidem , et ipsam fidem suam quae in Scripturis
						manifesta est, nolunt discere , et quod est gravius et multum dolendum, cum
						in Catholica negligenter versentur, haereticis aurem diligenter accommodant.
					</p>
				</div>

				<div type="textpart" subtype="chapter" n="29">
					<p>31. Nec audiendi Donatistae negantes Ecclesiam per orbem esse diffusam.
						Donatus ipse a suis divisus. Donatus Romae cum Caeciliano causam dicens,
						nihil probat. Donatistae Baptismum nisi ipsi dederint, inanem esse volunt.
						Nec eos audiamus, qui sanctam Ecclesiam, quae una catholica est, negant per
						orbem esse diffusam, sed in sola Africa, hoc est, in parte Donati pollere
						arbitrantur. Ita surdi sunt adversus prophetam dicentem, Filius meus es tu,
						ego hodie genui te: postula a me, et dabo tibi gentes haereditatem tuam, et
						possessionem tuam terminos terrae (Psal. II, 7, 8) . Et alia multa, sive in
						Veteris, sive in Novi Testamenti libris, quae scripta sunt, ut apertissime
						declarent Ecclesiam Christi per orbem terrae esse diffusam. Quod cum eis
						objicimus, dicunt jam ista omnia fuisse completa, antequam esset pars
						Donati, sed postea totam Ecclesiam perisse, et in sola Donati parte
						reliquias ejus remansisse contendunt. O linguam superbam et nefariam! nec si
						vere sic viverent, ut vel inter se pacem postea custodirent. Nunc autem non
						attendunt jam in ipso Donato completum fuisse quod dictum est, In qua
						mensura mensi fueritis, in ea remetietur vobis (Matth. VII, 2) . Sicut enim
						Christum dividere conatus est, sic ipse a suis quotidiana concisione
						dividitur. Ad hoc etiam pertinet illud quod Dominus dicit, Qui enim gladio
						percusserit, gladio morietur (Id. XXVI, 52) . Gladius enim illo loco,
						siquidem in malo positus est, discordiosam linguam significat, qua tunc ille
						infelix Ecclesiam percussit, sed non occidit. Non enim dixit Dominus, Qui
						occiderit gladio, gladio morietur; sed, Qui gladio usus fuerit, inquit,
						gladio morietur. Ergo ille percussit Ecclesiam lingua litigiosa, qua nunc
						ipse conciditur, ut omnino dispereat atque moriatur. Et tamen illud tunc
						apostolus Petrus, non superbia sua, sed quamvis carnali, tamen amore Domini
						fecerat. Itaque admonitus recondit gladium: iste autem nec victus hoc fecit.
						Siquidem cum episcopo Caeciliano causam cum diceret, audientibus episcopis
						Romae, quos ipse petiverat, nihil eorum quae intenderat potuit probare; et
						sic remansit in schismate, ut suo gladio moreretur. Populus autem ipsius,
						quando non audit Prophetas et Evangelium, in quibus apertissime scriptum est
						Ecclesiam Christi per omnes gentes esse diffusam, et audit schismaticos, non
						Dei gloriam quaerentes, sed suam, satis significat servum se esse, non
						liberum, et aurem dexteram se habere praecisam. Petrus enim errans in amore
						Domini, servo, non libero, aurem dexteram praecidit. Ex quo significat, eos
						qui gladio schismatis feriuntur, et servos esse carnalium desideriorum,
						nondum eductos in libertatem Spiritus sancti, ut jam non confidant in
						homine; et non audire quod dextrum est, id est, Domini gloriam per
						catholicam Ecclesiam latissime pervagatam, sed audire sinistrum humanae
						inflationis errorem. Sed tamen cum Dominus dicat in Evangelio, cum per omnes
						gentes Evangelium fuerit praedicatum, tunc finem esse futurum (Matth. XXIV,
						14) ; quomodo isti dicunt quod jam caeterae omnes gentes ceciderunt a fide,
						et in sola parte Donati remansit Ecclesia, cum manifestum sit, ex quo ista
						pars ab unitate praecisa est, nonnullas gentes postea credidisse, et adhuc
						esse aliquas quae nondum crediderunt, quibus quotidie non cessatur
						Evangelium praedicari? Quis non miretur esse aliquem qui se christianum dici
						velit, et adversus Christi gloriam tanta impietate rapiatur, ut audeat
						dicere omnes populos gentium, qui modo adhuc accedunt Ecclesiae Dei, et in
						Dei Filium festinanter credunt, inaniter facere, quia non eos aliquis
						donatista baptizat? Sine dubio ista exsecrarentur homines, et eos sine
						dilatione relinquerent, si Christum quaererent, si Ecclesiam diligerent, si
						liberi essent, si aurem dexteram integram retinerent. </p>
				</div>

				<div type="textpart" subtype="chapter" n="30">
					<p>32. Non audiendi Luciferiani, qui licet non rebaptizent, praeciderunt se ab
						Ecclesia, quia resipiscentes ab Ariana haeresi recipiebat. Nec eos audiamus,
						qui quamvis neminem rebaptizent, praeciderunt se tamen ab unitate, et
						Luciferiani magis dici quam Catholici maluerunt. In eo enim quod intelligunt
						baptisma Christi non esse repetendum, recte faciunt. Sentiunt enim
						Sacramentum sancti lavacri nusquam esse, nisi ex catholica Ecclesia; sed eam
						formam secum habere sarmenta praecisa, quam in ipsa vite, antequam
						praeciderentur, acceperant. Hi sunt enim de quibus Apostolus dicit: Habentes
						speciem pietatis, virtutem autem ejus abnegantes (II Tim. III, 5) . Est enim
						magna virtus pietatis, pax et unitas; quia unus est Deus. Hanc illi non
						habent, quia praecisi ab unitate sunt. Itaque, si qui ex ipsis ad Catholicam
						veniunt, non iterant speciem pietatis quam habent; sed accipiunt virtutem
						pietatis quam non habent. Nam et amputatos ramos denuo posse inseri, si non
						permanserint in incredulitate, apertissime Apostolus docet (Rom. XI, 23) .
						Quod cum Luciferiani intelligunt, et non rebaptizant, non improbamus: sed
						quod etiam ipsi praecidi a radice voluerunt, quis non detestandum esse
						cognoscat? Et ideo maxime, quia hoc eis displicuit in Ecclesia catholica,
						quod vere catholicae sanctitatis est. Nusquam enim tam vigere debent viscera
						misericordiae, quam in catholica Ecclesia, ut tanquam vera mater nec
						peccantibus filiis superbe insultet, nec correctis difficile ignoscat. Non
						enim sine causa inter omnes Apostolos hujus Ecclesiae catholicae personam
						sustinet Petrus: huic enim Ecclesiae claves regni coelorum datae sunt, cum
						Petro datae sunt (Matth. XVI, 19) . Et cum ei dicitur, ad omnes dicitur,
						Amas me? Pasce oves meas (Joan. XXI, 17) . Debet ergo Ecclesia catholica
						correctis et pietate firmatis filiis libenter ignoscere; cum ipsi Petro
						personam ejus gestanti, et cum in mari titubasset (Matth. XIV, 30) , et cum
						Dominum carnaliter a passione revocasset (Id. XVI, 22) , et cum aurem servi
						gladio praecidisset, et cum ipsum Dominum ter negasset (Id. XXVI, 51, 70-74)
						, et cum in simulationem postea superstitiosam lapsus esset (Galat. II, 12)
						, videamus veniam esse concessam, eumque correctum atque firmatum usque ad
						dominicae passionis gloriam pervenisse. Itaque post persecutionem quae per
						Arianos haereticos facta erat, posteaquam pax, quam quidem Catholica in
						Domino tenet, etiam a principibus saeculi reddita est, episcopi qui
						perfidiae Arianorum in illa persecutione consenserant, multi correcti redire
						in Catholicam delegerunt, damnantes sive quod crediderant, sive quod se
						credidisse simulaverant. Hos Ecclesia catholica materno recepit sinu,
						tanquam Petrum post fletum negationis per galli cantum admonitum, aut
						tanquam eumdem post pravam simulationem Pauli voce correctum. Hanc illi
						matris charitatem superbe accipientes, et impie reprehendentes, quia Petro
						post galli cantum surgenti non gratulati sunt (Matth. XXVI, 75) , cum
						Lucifero, qui mane oriebatur, cadere meruerunt (Isai. XIV, 12) . </p>
				</div>

				<div type="textpart" subtype="chapter" n="31">
					<p>33. Nec audiendi Cathari negantes Ecclesiam posse omnia peccata dimittere, et
						vetantes viduas nubere. Nec eos audiamus, qui negant Ecclesiam Dei omnia
						peccata posse dimittere. Itaque miseri, dum in Petro petram non intelligunt,
						et nolunt credere datas Ecclesiae claves regni coelorum, ipsi eas de manibus
						amiserunt. Isti sunt qui viduas, si nupserint, tanquam adulteras damnant, et
						super doctrinam apostolicam se praedicant esse mundiores (I Tim. V, 14) .
						Qui nomen suum si vellent agnoscere, mundanos se potius, quam mundos
						vocarent. Nolentes enim, si peccaverint, corrigi, nihil aliud elegerunt,
						nisi cum hoc mundo damnari. Nam quibus veniam peccatorum negant, non eos
						aliqua sanitate custodiunt, sed aegris subtrahunt medicinam; et viduas suas
						uri cogunt, quas nubere non permittunt. Non enim prudentiores habendi sunt,
						0309 quam Paulus apostolus, qui maluit eas nubere, quam uri (I Cor. VII, 9)
						. </p>
				</div>

				<div type="textpart" subtype="chapter" n="32">
					<p><hi rend="italic">Nec qui</hi> resurrectionem <lb/>
						<hi rend="italic">carnis negant.</hi> Nec eos audiamus, qui carnis
						resur<lb/>rectionem futuram negant, et commemorant quod ait <lb/> apostolus
						Paulus, <hi rend="italic">Caro et sanguis regnum Dei non
						pos</hi><lb/>sidebunt ; non intelligentes quod ipse dicit Apostolus, <lb/>
						<hi rend="italic">Oportel corruptibile hoc induere incorruptionem, et
							mor<lb/>tale hoc induere immortalitatem.</hi> Cum enim hoc factum <lb/>
						fuerit, jam non erit caro et sanguis, sed coeleste cor<lb/>pus <hi
							rend="italic">(a).</hi> Quod et Dominus promittit, cum dicit, <hi
							rend="italic">Ne</hi>
						<lb/>que <hi rend="italic">nubent, neque uxores ducent, sed erunt aequales
							<lb/> Angelis Dei (Matth.</hi> XXII, 30). Non enin jam homi<lb/>nibus,
						sed Deo vivent, cum aequales Angelis facti <lb/> ruerint. Immutabitur ergo
						caro et sanguis, et fiet <lb/> corpus coeleste et angelicum. <hi
							rend="italic">Et mortui enim resur­ <lb/> gent incorrupti, et nos
							immutabimur</hi> (I <hi rend="italic">Cor.</hi> xv, 50-<lb/>53) : ut et
						illud verum sit, quod resurget caro; et <lb/> illud verum sit, quod caro <hi
							rend="italic">et sanguis regnum Dei noM <lb/> possidebunt.</hi>
					</p>
				</div>

				<div type="textpart" subtype="chapter" n="33">
					<p><hi rend="italic">Fidei simplicitate lactari <lb/> eportet, cum parvuli
							sumus. Charitas perfecta nec</hi> cu<lb/>piditatem <hi rend="italic"
							>saeculi compatitur9 nec timorem. Cognitio<lb/> veritatis</hi> in <hi
							rend="italic">corde mundato.</hi> Ista fidei simplicitate et <lb/>
						sinceritate lactati nutriamur in Christo ; et cum par<note type="footnote">
							(a) II Retract., cap. 3. </note>
						<lb/>vuli sumus, majorum cibos non appetamus, sed un<lb/>trimentis
						saluberrimis crescamus in Christo, acco. <lb/> dentibus bonis moribus ct
						christiana justitia, in qua <lb/> est charitas Dei et proximi perfecta et
						firmata : ut <lb/> unusquisque nostrum de diabolo inimico et angelis <lb/>
						ejus triumphet in semetipso in Christo quem induit. <lb/> Quia perfecta
						charitas nec cupiditatem habet saeculi, <lb/> nee timorem saeculi ; id est,
						nec cupiditatem ut ac<lb/>quirat res temporales, nec timorem ne amittat res
						<lb/> temporales. Per quas duas januas intrat et regnat <lb/> inimicus, qui
						primo Dei timore, deinde charitate pel<lb/>lendus est. Debemus itaque tanto
						avidius appetere <lb/> apertissimam et evidentissimam cognitionem
						verita<lb/>tis, quanto nos videmus in charitate proficere, et ejus <lb/>
						simplicitate I cor habere mundatum, quia ipso inte<lb/>riore oculo videtur
						veritas : <hi rend="italic">Beati</hi> enim mundo <hi rend="italic"
							>corde,</hi>
						<lb/> in tuit, <hi rend="italic">quia</hi> ,ipsi <hi rend="italic">Deum
							videbunt (Malth.</hi> v, 8). <hi rend="italic">Ut</hi> in <lb/>
						<hi rend="italic">charitate radicati et fundati praevaleamus comprehendere
							<lb/> cum</hi> omnibus sanctis, <hi rend="italic">quae sit latitudo, et
							longitudo, et <lb/> altitudo, et profundum; scire etiam
							supereminentem<lb/> scientiam charitatis Christi, ut impleamur in omnem
							<lb/> plenitudinem Dei (Ephes.</hi> III, 17-19) : et post ista cun.
						<lb/> ii:visibili hoste certamina, quoniam yolentibus et <lb/> amantibus
						jugum Christi lene est, et sarcina rjus le<lb/>vis ( <hi rend="italic"
							>Matth.</hi> XI, 30), coronam victoriaE mercamur. <note type="footnote">
							I Editi, in <hi rend="italic">ejus simplicitate.</hi> Abest, <hi
								rend="italic">in,</hi> a Mss. </note>
					</p>
				</div>
			</div>

		</body>
	</text>
</TEI>
